Ad reliqua transeamus animalia et primum terrestria .
Maximum est elephans proximumque {proximumque} humanis sensibus , quippe intellectus illis sermonis patrii et imperiorum obedientia , officiorum quae didicere memoria , amoris et gloriae voluptas , immo vero , quae etiam in homine rara , probitas , prudentia , aequitas , religio quoque siderum solisque {solisque} ac lunae veneratio .
auctores sunt in Mauretaniae saltibus ad quendam amnem , cui nomen est Amilo , nitescente luna nova greges eorum descendere ibique {ibique} se purificantes sollemniter aqua circumspergi atque ita salutato sidere in silvas reverti vitulorum fatigatos prae se ferentes .
alienae quoque reli - 5 gionis intellectu creduntur maria transituri non ante naves conscendere quam invitati rectoris iureiurando de reditu , visique {visique} sunt fessi aegritudine , quando et illas moles infestant morbi , herbas supini in caelum iacientes , veluti tellure precibus allegata .
nam , quod ad docilitatem attinet , regem adorant , genua submittunt , coronas porrigunt .
Indis arant minores , quos appellant nothos .
Romae iuncti primum subiere currum Pompei Magni Africano triumpho , quod prius India victa triumphante Libero patre memoratur .
Procilius negat potuisse Pompei triumpho iunctos egredi porta .
Germanici Caesaris munere gladiatorio quosdam etiam inconditos meatus edidere saltantium modo .
vulgare erat per auras arma iacere , non auferentibus ventis , atque inter se gladiatorios congressus edere aut lascivienti pyrriche conludere .
postea et per funes incessere , lecticis etiam ferentes quaterni singulos puerperas imitantes , plenisque {plenisque} homine tricliniis accubitum iere per lectos ita libratis vestigiis , ne quis potantium attingeretur .
certum est unum tardioris ingeni in accipiendis quae tradebantur , saepius castigatum verberibus , eadem illa meditantem noctu repertum .
mirum et adversis quidem funibus subire , sed maxime regredi , utique pronis .
Mucianus III consul auctor est aliquem ex iis et litterarum ductus Graecarum didicisse solitumque {solitumque} perscribere eius linguae verbis : Ipse ego haec scripsi et spolia Celtica dicavi , itemque {itemque} se videute Puteolis , cum advecti e nave egredi cogerentur , territos spatio pontis procul a continente porrecti , ut sese longinquitatis aestimatione fallerent , aversos retrorsus isse .
Praedam ipsi in se expetendam sciunt solam esse in armis suis , quae Iua cornua appellat , Herodotus tanto antiquior et consuetudo melius dentes .
quam ob rem deciduos casu aliquo vel senecta defodiunt .
hoc solum ebur est ; cetero et in his quoque , qua corpus intexit , vilitas ossea .
quamquam nuper ossa etiam in laminas secari coepere paenuria : etenim rara amplitude iam dentium praeterquam ex India reperitur ; cetera in nostro orbe cessere luxuriae .
dentium candore intellegitur iuventa .
circa hos beluis summa cura : alterius mucroni parcunt , ne sit proeliis hebes , alterius operario usu fodiunt radices , inpellunt moles ; circumventique {circumventique} a venantibus primos constituunt quibus sint minimi , ne tanti proelium putetur , postea fessi inpactos arbori frangunt praedaque {praedaque} se redimunt .
Mirum in plerisque animalium scire quare petantur , sed et fere cuncta quid caveant .
elephans homine obvio forte in solitudine et simpliciter oberrante clemens placidusque {placidusque} etiam demonstrare viam traditur ; idem vestigio hominis animadverso prius quam homine intremescere insidiarum metu , subsistere ab olfactu , circumspectare , iras proflare nec calcare , sed erutum proximo tradere , ilium sequenti , simili nuntio usque ad extremum , tunc agmen circumagi et reverti aciemque {aciemque} derigi .
adeo omnium odori durare virus illud maiore ex parte ne nudorum quidem pedum .
sic et tigris , etiam feris ceteris truculenta atque ipsa elephanti quoque spernens vestigia , hominis viso transferre dicitur protinus catulos , quonam modo agnito , ubi ante conspecto illo quem timet ? etenim tales silvas minime frequentari certum est .
sane mirentur ipsam vestigii raritatem .
sed unde sciunt timendi esse ? immo vero cur vel ipsius conspectum paveant , tanto viribus , magnitudine , velocitate praestantiores ? nimirum haec est natura rerum , haec potentia eius , saevissimas ferarum maximasque {maximasque} numquam vidisse , quod debeant timere , et statim intellegere , cum sit timendum .
Elephanti gregatim semper ingrediuntur .
ducit agmen maximus natu , cogit aetate proximus .
amnem transitulri minimos praemittunt , ne maiorum ingressu atterente alveum crescat gurgiti altitudo .
Antipater auctor est duos Antiocho regi in bellicis usibus celebres etiam cognominibus fuisse ; etenim novere ea . certe Cato , cum imperatorum nomina annalibus detraxerit , eum , qui fortissime proeliatus esset in Punica acie , Surum tradidit vocatum altero dente mutilato .
Antiocho vadum fluminis experienti renuit Aiax , alioqui dux agminis semper .
tum pronuntiatum eius fore principatum qui transisset , ausumque {ausumque} Patroclum ob id phaleris argenteis , quo maxime gaudent , et reliquo omni primatu donavit .
ille , qui notabatur , inedia mortem ignominiae praetulit .
mirus namque pudor est , victusque {victusque} vocem fugit victoris , terram ac verbenas porrigit .
pudore numquam nisi in abdito coeunt , mas quinquennis , femina decennis .
initur autem biennio quinis , ut ferunt , cuiusque anni diebus , nec amplius ; sexto perfunduntur amne , non ante reduces ad agmen .
nec adulteria novere nullave {nullave} propter feminas inter se proelia ceteris animalibus pernicialia , nec quia desit illis amoris vis , namque traditur unus amasse quandam in Aegypto corollas vendentem ac , ne quis vulgariter electam putet , mire gratam Aristophani celeberrimo in arte grammatica , alius Menandrum Syracusanum incipientis iuventae in exercitu Ptolemaei , desiderium eius , quotiens non videret , inedia testatus .
et unguentariam quandam dilectam Iuba tradit .
omnium amoris fuere argumenta gaudium a conspectu blanditiaeque {blanditiaeque} inconditae , stipes , quas populus dedisset , servatae et in sinum effusae .
nec mirum esse amorem quibus sit memoria .
idem namque tradit agnitum in senecta multos post annos qui rector in iuventa fuisset ; idem divinationem quandam iustitiae , cum Bocchus rex triginta elephantis totidem , in quos saevire instituerat , stipitibus adligatos obiecisse t , procursantibus inter eos qui lacesserent , nec potuisse effici ut crudelitatis alienae ministerio fungerentur .
Elephantos Italia primum vidit Pyrri regis bello et boves Lucas appellavit in Lucanis visos anno urbis CCCCLXXII , Roma autem in triumpho VII annis ad superiorem numerum additis , eadem plurimos anno DII victoria L. Metelli pontificis in Sicilia de Poenis captos .
CXLII fuere aut , ut quidam , CXX , travecti ratibus quas doliorum consertis ordinibus inposuerat .
Verrius eos pugnasse in circo interfectosque {interfectosque} iaculis tradit paenuria consilii , quoniam neque ali placuisset neque donari regibus ; L. Piso inductos dumtaxat in circum atque , ut contemptus eorum incresceret , ab operariis hastas praepilatas habentibus per circus totum actos .
nec quid deinde iis factum sit auctores explicant qui non putant interfectos .
Clara est unius e Romanis dimicatio adversus elephantum , cum Hannibal captivos nostros dimicare inter sese coegisset .
namque unum qui supererat obiecit elephauto , et ille dimitti pactus , si interemisset , solus in harena congressus magno Poenorum dolore confecit .
Hannibal , cum famam eius dimicationis contemptum adlaturam beluis intellegeret , equites misit qui abeuntem interficerent .
proboscidem eorum facillime amputari Pyrri proeliorum experimentis patuit .
Romae pugnasse Fenestella tradit primum omnium in circo Claudi Pulchri aedilitate curuli M. Antonio A. Postumio cos .
anno urbis DCLV , item post annos viginti Lucullorum aedilitate curuli adversus tauros .
Pompei quoque altero consulatu , dedicatione templi Veneris Victricis , viginti pugnavere in circo aut , ut quidam tradunt , XVIII , Gaetulis ex adverso iaculantibus , mirabili unius dimicatione , qui pedibus confossis repsit genibus in catervas , abrepta scuta iaciens in sublime , quae decidentia voluptati spectantibus erant in orbem circumacta , velut arte , non furore beluae , iacerentur .
magnum et in altero miraculum fuit uno ictu occiso ; pilum autem sub oculo adactum in vitalia capitis venerat .
universi eruptionem temptavere , non sine vexatione populi , circumdatis claustris ferreis .
qua de causa Caesar dictator postea simile spectaculum editurus euripis harenam circumdedit , quos Nero princeps sustulit equiti loca addens .
sed Pompeiani amissa fugae spe misericordiam vulgi inenarrabili habitu quaerentes supplicavere quadam sese lamentatione conplorantes , tanto populi dolore , ut oblitus imperatoris ac munificentiae honori suo exquisitae flens universus consurgeret dirasque {dirasque} Pompeio , quas ille mox luit , inprecaretur .
pugnavere et Caesari dictatori tertio consulatu eius viginti contra pedites D iterumque {iterumque} totidem turriti cum sexagenis propugnatoribus , eodem quo priore numero peditum et pari equitum ex adverso dimicante , postea singuli principibus Claudio et Neroni in consummatione gladiatorum .
Ipsius animalis tanta narratur clementia contra minus validos , ut in grege pecudum occurrentia manu dimoveat , ne quod obterat inprudens .
nec nisi lacessiti nocent idque {idque} cum gregatim semper ambulent , minime ex omnibus solivagi .
equitatu circumventi infirmos aut fessos vulneratosve {vulneratosve} in medium agmen recipiunt , acie velut imperio aut ratione per vices subeunte .
Capti celerrime mitificantur hordei suco .
capiuntur autem in India unum ex domitis agente rectore , qui deprehensum solitarium abactumve {abactumve} a grege verberet ferum : quo fatigato transcendit in eum nec secus ac priorem regit .
Africa foveis capit , in quas derrlante aliquo protinus ceteri congerunt ramos , moles devolvunt , aggeres construunt omnique {omnique} vi conantur extrahere .
ante domitandi gratia reges equitatu cogebant in vallem manu factam et longo tractu fallacem , cuius inclusos ripis fossisque {fossisque} fame domabant .
argumentum erat ramus homine porrigente clementer acceptus .
nunc dentium causa pedes eorum iaculantur alioqui mollissimos .
Trogodytae contermini Aethiopiae , qui hoc solo venatu aluntur , propinquas itineri eorum conscendunt arbores ; inde totius agminis novissimum speculati extremas in dunes desiliunt .
laeva adprehenditur cauda , pedes stipantur in sinistro femine : ita pendens alterum poplitem dextra caedit ac praeacuta bipenni hoc crure tardato profugiens alterius poplitis nervos ferit , cuncta praeceleri pernicitate peragens .
alii tutiore genere , sed magis fallaci , ingentes arcus intentos defigunt humi longius ; hos praecipui viribus iuvenes continent , alii conixi pari conatu contendunt ac praetereuntibus sagittarum venabula infigunt , mox sanguinis vestigiis secuntur .
Elephantorum generis feminae multo pavidiores .
domantur autem rabidi fame et verberibus , elephantis aliis admotis , qui tumultuantem catenis coerceant .
et alias circa coitus maxime efferantur et stabula Indorum dentibus sternunt .
quapropter arcent eos coitu feminarumque {feminarumque} pecuaria separant , quae haut alio modo quam armentorum habent .
domiti militant et turres armatorum in dorsis ferunt magnaque {magnaque} ex parte orientis bella conficiunt : prosternunt acies , proterunt armatos .
iidem minimo suis stridore terrentur vulneratique {vulneratique} et territi retro semper cedunt , haut minore partium suarum pernicie .
Indicum Africi pavent nec contueri audent , nam et maior Indicis magnitudo est .
Decem annis gestare in utero vulgus existimat , Aristoteles biennio nec amplius quam [ semel gignere pluresque {pluresque} quam ] singulos , vivere ducenis annis et quosdam CCC. iuventa eorum a sexagesimo incipit .
gaudent amnibus maxime et circa fluvios vagantur , cum alioqui nare propter magnitudinem corporis non possint .
iidem frigoris inpatientes ; maximum hoc malum inflationemque {inflationemque} et profluvium alvi nec alia morborum genera sentiunt .
olei potu tela , quae corpori eorum inhaereant , decidere invenio , a sudore autem facilius adhaerescere .
et terram edisse iis tabificum est , nisi saepius mandant ; devorant autem et lapides ; truncos quidem gratissimo in cibatu habent .
palmas excelsiores fronte prosternunt atque ita iacentium absumunt fructum .
mandunt ore , spirant et bibunt odoranturque {odoranturque} haut inproprie appellata manu .
animalium maxime odere murem et , si pabulum in praesepio positum attingi ab eo videre , fastidiunt .
cruciatum in potu maximum sentiunt hausta hirudine , quam sanguisugam vulgo coepisse appellari adverto .
haec ubi in ipso animae canali se fixit , intolerando adficit dolore .
durissimum dorso tergus , ventri molle , saetarum nullum tegimentum , ne in cauda quidem praesidium abigendo taedio muscarum ( namque id et tanta vastitas sentit ) , sed cancellata cutis , et invitans id genus animalium odore .
ergo cum extentis recepere examina , artatis in rugas repente cancellis comprehensas enecant .
hoc iis pro cauda , iuba , villo est .
dentibus ingens pretium et deorum simulacris lautissima ex his materia .
invenit luxuria commendationem et aliam expetiti in callo manus saporis , baud alia de causa , credo , quam quia ipsum ebur sibi mandere videtur .
magnitudo dentium videtur quidem in templis praecipua , sed tamen in extremis Africae , qua confinis Aethiopiae est , postium vicem in domiciliis praehere saepesque {saepesque} in his et pecorum stabulis pro palis elephantorum dentibus fieri Polybius tradidit auctore Gulusa regulo .
Elephantos fert Africa ultra Syrticas solitudines et in Mauretania , ferunt Aethiopes et Trogodytae , ut dictum est , sed maximos India bellantesque {bellantesque} cum iis perpetua discordia dracones tantae magnitudinis et ipsos , ut circumplexu facili ambiant nexuque {nexuque} nodi praestringant .
conmoritur ea dimicatio , victusque {victusque} conruens conplexum elidit pondere .
Mira animalium pro se cuique sollertia astutis sima .
ascendendi in tantam altitudinem difficultas draconi ; itaque tritum iter ad pabula speculatus ab excelsa se arbore inicit .
scit ille inparem sibi luctatum contra nexus ; itaque arborum aut rupium attritum quaerit .
cavent hoc dracones ob idque {idque} gressus primum alligant cauda : resolvunt illi nodos manu ; at hi in ipsas nares caput condunt pariter que spiritum praecludunt et mollissimas lancinant partes .
iidem obvii deprehensi in adversos erigunt se oculosque {oculosque} maxime petunt .
ita fit ut plerumque caeci ac fame et maeroris tabe confecti reperiantur .
quam quis aliam tantae discordiae causam attulerit nisi naturam spectaculum sibi paria conponentem ? Est et alia dimicationis huius fama .
elephantis frigidissimum esse sanguinem ; ob id aestu torrente praecipue draconibus expeti .
quam ob rem in amnes mersos insidiari bibentibus coortosque {coortosque} inligata manu in aurem morsum defigere , qnoniam is tantum locus defendi non possit manu .
dracones esse tantos , ut totum sanguinem capiant , itaque elephantos ab iis ebibi siccatosque {siccatosque} concidere et dracones inebriatos opprimi conmorique {conmorique} .
Generat eos Aethiopia Indicis pares , vicenum cubitorum .
id modo mirum , unde cristatos Iuba crediderit .
Asachaei vocantur Aethiopes apud quos maxime nascuntur ; narrantque {narrantque} in maritimis eorum quaternos quinosque {quinosque} inter se cratium modo inplexos erectis capitibus velificantes ad meliora pabula Arabiae vehi fluctibus .
Megasthenes scribit in India serpentes in tantam magnitudinem adolescere , ut solidos hauriant cervos taurosque {taurosque} , Metrodorus circa Rhyndacum amnem in Ponto , supervolantes ut quamvis alte perniciterque {perniciterque} alites haustu raptas absorbeant .
nota est in Punicis bellis ad flumen Bagradam a Regulo imperatore ballistis tormentisque {tormentisque} , ut oppidum aliquod , expugnata serpens CXX pedum longitudinis ; pellis eius maxillaeque {maxillaeque} usque ad bellum Numantinum duravere Romae in templo .
faciunt his fidem in Italia appellatae bovae in tautam amplitudinem exeuntes , ut Divo Claudio principe occisae in Vaticano solidus in alvo spectatus sit infans .
aluntur primo bubuli lactis suctu , unde nomen traxere .
Ceterorum animalium , quae modo convecta undique Italiae contigere saepius , formas nihil attinet scrupulose referre .
paucissima Scythia gignit inopia fruticum , pauca contermina illi Germania , insignia tamen boum ferorum genera , iubatos bisontes excellentique {excellentique} et vi et velocitate uros , quibus inperitum volgus bubalorum nomen inponit , cum id gignat Africa vituli potius cervique {cervique} quadam similitudine .
septentrio fert et equorum greges ferorum , sicut asinorum Asia et Africa , praeterea alcen iumento similem , ni proceritas aurium et cervicis distinguat ; item natam in Scadinavia insula nec umquam visam in hoc orbe , multis tamen narratam achlin haud dissimilem illi , set nullo suffraginum flexu , ideoque {ideoque} non cubantem et adclinem arbori in somno eaque {eaque} incisa ad insidias capi , alias velocitatis memoratae .
labrum ei superius praegrande ; ob id retrograditur in pascendo , ne in priora tendens involvatur .
tradunt in Paeonia feram quae bonasus vocetur , equina iuba , cetera tauro similem , cornibus ita in se flexis , ut non sint utilia pugnae .
quapropter fuga sibi auxiliari reddentem in ea fimum , interdum et trium iugerum longitudine , cuius contactus sequentes ut ignis aliquis amburat .
Mirum pardos , pantheras , leones et similia condito in corporis vaginas unguium mucrone , ne refringantur hebetenturve {hebetenturve} , ingredi aversisque {aversisque} falculis currere nec nisi in adpetendo plotendere .
leoni praecipua generositas tunc , cum colla armosque {armosque} vestiunt iubae ; id enim aetate contingit e leone conceptis .
quos vero pardi generavere , semper insigni hoc carent ; simili modo feminae .
magna his libido coitus et ob hoc maribus ira .
Africa haec maxime spectat , inopia aquarum ad paucos amnes congregantibus se feris .
ideo multiformes ibi animalium partus , varie feminis cuiusque generis mares aut vi aut voluptate miscente : unde etiam vulgare Graeciae dictum semper aliquid novi Africam adferre .
odore pardi coitum sentit in adultera leo totaque {totaque} vi consurgit in poenam ; idcirco ea culpa flumine abluitur aut longius comitatur .
semel autem edi partum , lacerato unguium acie utero in enixu , volgum credidisse video .
Aristoteles diversa tradit , vir quem in his magna secuturus ex parte praefandum reor .
Alexandro Magno rege inflammato cupidine animalium naturas noscendi delegataque {delegataque} hac commentatione Aristoteli , summo in omni doctrina viro , aliquot milia hominum in totius Asiae Graeciaeque {Graeciaeque} tractu parere iussa , omnium quos venatus , aucupia piscatusque {piscatusque} alebant quibusque {quibusque} vivaria , armenta , alvaria , piscinae , aviaria in cura erant , ne quid usquam genitum ignoraretur ab eo . quos percunctando quinquaginta ferme volumina illa praeclara de animalibus condidit .
quae a me collecta in artum cum iis , quae ignoraverat , quaeso ut legentes boni consulant , in universis rerum naturae operibus medioque {medioque} clarissimi regum omnium desiderio cura nostra breviter peregrinantes .
is ergo tradit leaenam primo fetu parere quinque catulos ac per annos singulis minus , ab uno sterilescere .
informes minimasque {minimasque} carnes magnitudine mustellarum esse initio , semenstres vix ingredi posse nec nisi bimenstres moveri ; in Europa autem inter Acheloum tantum Mestumque {Mestumque} amnes leones esse , sed longe viribus praestantiores iis quos Africa aut Syria gignant .
Leonum duo genera , compactile et breve crispioribus iubis .
hos pavidiores esse quam longos simplicique {simplicique} villo ; eos contemptores vulnerum .
urinam mares crure sublato reddere ut canes .
gravem odorem , nec minus halitum .
raros in potu vesci alternis diebus , a saturitate interim triduo cibis carere .
quae possint , in mandendo solida devorare , nec capiente aviditatem alvo coniectis in fauces unguibus extrahere aut si fugiendum in satietate habeant .
vitam iis longam docet argumento , quod plerique dentibus defecti reperiantur .
Polybius , Aemiliani comes , in senecta hominem ab his adpeti refert , quoniam ad persequendas feras vires non suppetant ; tune {tune} obsidere Africae urbes , eaque {eaque} de causa cruci fixos vidisse se cum Scipione , quia ceteri metu poenae similis absterrerentur eadem noxa .
Leoni tantum ex feris clementia in supplices .
prostratis parcit et , ubi saevit , in viros potius quam in feminas fremit , in infantes non nisi magna fame .
credit Iuba pervenire intellectum ad eos precum ; in captivam certe Gaetuliae reducem audivit multorum in silvis impetum esse mitigatum adloquio ausae dicere , se feminam , profugam , infirmam , supplicem animalis omnium generosissimi ceterisque {ceterisque} imperitantis , indignam eius gloria praedam .
varia circa hoc opinio ex ingenio cuiusque vel casu , mulceri alloquiis feras , quippe cum etiam serpentes extrahi cantu cogique {cogique} in poenam verum falsumne {falsumne} sit , non vita decreverit .
leonum animi index cauda , sicut et equorum aures ; namque et has notas generosissimo cuique natura tribuit .
inmota ergo placido , clemens blandienti , quod rarum est : crebrior enim iracundia , cuius in principio terra verberatur , incremento terga ceu quodam incitamento flagellantur .
vis summa in pectore .
ex omni vulnere sive ungue inpresso sive dente ater profluit sanguis .
iidem satiati innoxii sunt .
generositas in periculis maxime deprehenditur , non illo tantum modo , quo spernens tela diu se terrore solo tuetur ac velut cogi testatur cooriturque {cooriturque} non tamquam periculo coactus , sed tamquam amentiae iratus .
illa nobilior animi significatio : quamlibet magna canum et venantium urguente vi contemptim restitansque {restitansque} cedit in campis et ubi spectari potest ; idem ubi virgulta silvasque {silvasque} penetravit , acerrimo cursu fertur velut abscondente turpitudinem loco .
dum sequitur , insilit saltu , quo in fuga non utitur .
vulneratus observatione mira percussorem novit et in quantalibet multitudine adpetit ; eum vero , qui telum quidem miserit , sed non vulneraverit , correptum rotatumque {rotatumque} sternit nec vulnerat .
cum pro catulis feta dimicat , oculorum aciem traditur defigere in terram , ne venabula expavescat .
cetero dolis carent et suspicione nec limis intuentur oculis aspicique {aspicique} simili modo nolunt .
creditum est a moriente humum morderi lacrimamque {lacrimamque} leto dari .
atque hoc tale tamque {tamque} saevum animal rotarum orbes circumacti currusque {currusque} inanes et gallinaceorum cristae cantusque {cantusque} etiam magis terrent , sed maxime ignes .
aegritudinem fastidii tantum sentit , in qua medetur ei contumelia , in rabiem agente adnexarum lascivia simiarum ; gustatus deinde sanguis in remedio est .
Leonum simul plurium pugnam Romae princeps dedit Scaevola P. F. in curuli aedilitate , centum autem iubatorum primus omnium L. Sulla , qui postea dictator fuit , in praetura .
post eum Pompeius Magnus in circo DC , in iis iubatorum CCCXV , Caesar dictator CCCC. Capere eos ardui erat quondam operis , foveisque {foveisque} maxime .
principatu Claudii casus rationem docuit , pudendam paene talis ferae nomine , a pastore Gaetuliae sago contra ingruentis impetum obiecto , quod spectaculum in harenam protinus tralatum est , vix credibili modo torpescente tanta illa feritate quamvis levi iniectu operto capite , ita ut devinciatur non repugnans .
videlicet omnis vis constat in oculis , quo minus mirum sit a Lysimacho Alexandri iussu simul incluso strangulatum leonem .
iugo subdidit eos primusque {primusque} Romae ad currum iunxit M. Antonius , et quidem civili bello , cum dimicatum esset in Pharsaliis campis , non sine ostento quodam temporum , generosos spiritus iugum subire illo prodigio significante .
nam quod ita vectus est cum mima Cyt heride , super monstra etiam illarum calamitatium fuit .
primus autem hominum leonem manu tractare ausus et ostendere mansuefactum Hanno e clarissimis Poenorum traditur damnatusque {damnatusque} illo argumento , quoniam nihil non persuasurus vir tam artificis ingenii videbatur et male credi libertas ei , cui in tantum cessisset etiam feritas .
Sunt vero et fortuitae eorum quoque clementiae exempla .
Mentor Syracusanus in Syria , leone obvio suppliciter volutante , attonitus pavore , cum refugienti undique fera opponeret sese et vestigia lamberet adulanti similis , animadvertit in pede eius tumorem vulnusque {vulnusque} .
extracto surculo liberavit cruciatu .
pictura casum hunc testatur Syracusis .
simili modo Elpis Samius natione in Africam delatus nave , iuxta litus conspecto leone hiatu minaci , arborem fuga petit Libero patre invocato , quoniam tum praecipuus votorum locus est , cum spei nullus est .
set neque profugienti , cum potuisset , fera institerat et procumbens ad arborem hiatu , quo terruerat , miserationem quaerebat .
os morsu avidiore inhaeserat dentibus cruciabatque {cruciabatque} inedia , non tantum poena in ipsis eius telis , suspectantem ac velut mutis precibus orantem , dum fortuitis fidens non est contra feram multoque {multoque} diutius miraculo quam metu cessatum est .
degressus tandem evellit praebenti et qua maxime opus esset adcommodanti .
traduntque {traduntque} , quamdiu navis ea in litore steterit , retulisse gratiam venatus adgerendo .
qua de causa Libero patri templum in Samo Elpis sacravit , quod ab eo facto Graeci κεχηνότος διονύσου appellavere .
miremur postea vestigia hominum intellegi a feris , cum etiam auxilia ab uno animalium sperent ? cur enim non ad alia iere aut unde medicas manus hominis sciunt ? nisi forte vis malorum etiam feras omnia experiri cogit .
Aeque memorandum et de panthera tradit Demetrius physicus : iacentem in media via hominis desiderio repente apparuisse patri cuiusdam Philini , adsectatoris sapientiae ; ilium pavore coepisse regredi , feram vero circumvolutari non dubie blandientem seseque {seseque} conflictantem maerore qui etiam in panthera intellegi posset .
feta erat , catulis procul in foveam delapsis .
primum ergo miserationis fuit non expavescere , proximum et curam intendere , secutusque {secutusque} qua trahebat vestem unguium levi iniectu , ut causam doloris intellexit simulque {simulque} salutis suae mercedem , exemit catulos , ea cum his prosequente usque extra solitudines deductus laeta atque gestiente , ut facile appareret gratiam referre et nihil in vicem inputare , quod etiam in homine rarum est .
Haec fidem et Democrito adferunt , qui Thoantem in Arcadia servatum a dracone narrat .
nutrierat eum puer dilectum admodum , parensque {parensque} serpentis naturam et magnitudinem metuens in solitudines tulerat , in quibus circumvento latronum insidiis agnitoque {agnitoque} voce subvenit .
nam quae de infantibus ferarum lacte nutritis , cum essent expositi , produntur , sicut de conditoribus nostris a lupa , magnitudin i fatorum accepta fieri aequius quam ferarum naturae arbitror .
Panthera et tigris macularum varietate prope solae bestiarum spectantur , ceteris unus ac suus cuique generi color est , leonum tantum in Syria niger .
pantheris in candido breves macularum oculi .
ferunt odore earum mire sollicitari quadripedes cunctas , sed capitis torvitate terreri ; quam ob rem occultato eo reliqua dulcedine invitatas corripiunt .
sunt qui tradant in armo iis similem lunae esse maculam crescentem in orbem seque {seque} cavantem pari modo .
nunc varias et pardos , qua mares sunt , appellant in eo omni genere , creberrimo in Africa Syriaque {Syriaque} .
quidam ab his pantheras candore solo discernunt , nec adhuc aliam differentiam inveni .
Senatus consultum fuit vetus , ne liceret Africanas in Italiam advehere .
contra hoc tulit ad populum Cn. Aufidius tribunus plebis permisitque {permisitque} circensium gratia inportare .
primus autem Scaurus aedilitate sua varias CL universas misit , dein Pompeius Magnus CCCCX , Divus Augustus CCCCXX .
idem Q. Tuberone Paulo Fabio Maximo cos .
IIII non .
Mai. theatri Marcelli dedicatione tigrim primus omnium Romae ostendit in cavea mansuefactam , Divus vero Claudius simul IIII. Tigrim Hyrcani et Indi ferunt , animal velocitatis tremendae et maxime cognitae , dum capitur totus eius fetus , qui semper numerosus est .
ab insidiante rapitur equo quam maxime pernici atque in recentes subinde transfertur .
at ubi vacuum cubile reperit feta — maribus enim subolis cura non est — , fertur praeceps odore vestigans .
raptor adpropinquante fremitu abicit unum ex catulis ; tollit illa morsu et pondere etiam ocior acta remeat iterumque {iterumque} consequitur ac subinde , donec in navem regresso inrita feritas saevit in litore .
Camelos inter armenta pascit oriens , quarum duo genera , Bactriae et Arabiae ; differunt , quod illae bina habent tubera in dorso , hae singula et sub pectore alterum , cui incumbant .
dentium superiore ordine , ut boves , carent in utroque genere .
omnes autem iumentorum ministeriis dorso funguntur atque etiam equitatus in proeliis .
velocitas ut equo , sed sua cuique mensura sicuti vires .
nec ultra adsuetum procedit spatium nec plus instituto onere recipit .
odium adversus equos gerunt naturale .
sitim et quadriduo tolerant inplenturque {inplenturque} , cum bibendi occasio est , et in praeteritum et in futurum , obturbata proculcatione prius aqua : aliter potu non gaudent .
vivunt quinquagenis annis , quaedam et centenis .
utrimque rabiem et ipsae sentiunt .
castrandi genus etiam feminas , quae bello praeparentur , inventum est : fortiores ita fiunt coitu negato .
Harum aliqua similitudo in duo transfertur animalia .
Nabun Aethiopes vocant collo similem equo , pedibus et cruribus bovi , camelo capite , albis maculis rutilum colorem distinguentibus , unde appellata camelopardalis , dictatoris Caesaris circensibus ludis primum visa Romae .
ex eo subinde cernitur , aspectu magis quam feritate conspicua , quare etiam ovis ferae nomen invenit .
Pompei Magni primum ludi ostenderunt chama , quem Galli rufium vocabant , effigie lupi , pardorum maculis .
iidem ex Aethiopia quas vocant κήπους , quarum pedes posteriores pedibus humanis et cruribus , priores manibus fuere similes .
hoc animal postea Roma non vidit .
Isdem ludis et rhinoceros unius in nare cornus , qualis saepe , visus .
alter hic genitus hostis elephanto cornu ad saxa limato praeparat se pugnae , in dimicatione alvum maxime petens , quam scit esse molliorem .
longitudo ei par , crura multo breviora , color buxeus .
21 . Lyncas Lyncas vulgo frequentes et sphingas , fusco pilo , mammis in pectore geminis , Aethiopia generat multaque {multaque} alia monstris similia , pinnatos equos et cornibus armatos , quos pegasos vocant , crocotas velut ex cane lupoque {lupoque} conceptos , omnia dentibus frangentes protinusque {protinusque} devorata conficientes ventre , cercopithecos nigris capitibus , pilo asini et dissimiles ceteris voce , Indicos boves unicornes tricornesque {tricornesque} , leucrocotam , pernicissimam feram asini feri magnitudine , clunibus cervinis , collo , cauda , pectore leonis , capite melium , bisulca ungula , ore ad aures usque rescisso , dentium locis osse perpetuo — ( hanc feram humanas voces tradunt imitari .
apud eosdem et quae vocatur eale , magnitudine equi fluviatilis , cauda elephanti , colore nigra vel fulva , maxillis apri , maiora cubitalibus cornua habens mobilia , quae alterna in pugna sistit variatque {variatque} infesta aut obliqua , utcumque ratio monstravit ) — , sed atrocissimos tauros silvestres , maiores agrestibus , velocitate ante omnes , colore fulvos , oculis caeruleis , pilo in contrarium verso , rictu ad aures dehiscente iuxta cornua mobilia .
tergori duritia silicis , omne respuens vulnus .
feras omnes venantur , ipsi non aliter quam foveis capti feritate semper intereunt .
apud eosdem nasci Ctesias scribit quam mantichoran appellat , triplici dentium ordine pectinatim coeuntium , facie et auriculis hominis , oculis glaucis , colore sanguineo , corpore leonis , cauda scorpionis modo spicula infigentem , vocis ut si misceatur fistulae et tubae concentus , velocitatis magnae , humani corporis vel praecipue adpetentem .
in India et boves solidis ungulis , unicornes , et feram nomine axin hinnulei pelle pluribus candidioribusque {candidioribusque} maculis , sacrorum Liberi patris — ( Orsaei Indi simias candentes toto corpore venantur ) — , asperrimam autem feram monocerotem , reliquo corpore equo similem , capite cervo , pedibus elephanto , cauda apro , mugitu gravi , uno cornu nigro media fronte cubitorum duum eminente .
hanc feram vivam negant capi .
Apud Hesperios Aethiopas fons est Nigris , ut plerique existimavere , Nili caput , ut argumenta quae diximus persuadent .
iuxta hunc fera appellatur catoblepas , modica alioqui ceterisque {ceterisque} membris iners , caput tantum praegrave aegre ferens — id deiectum semper in terram — , alias internicio humani generis , omnibus , qui oculos eius videre , confestim expirantibus .
Eadem et basilisci serpentis est vis .
Cyrenaica hunc generat provincia , duodecim non amplius digitorum magnitudine , candida in capite macula ut quodam diademate insignem .
sibilo omnes fugat serpentes nec flexu multiplici , ut reliquae , corpus inpellit , sed celsus et erectus in medio incedens , necat frutices , non contactos modo , verum et adflatos , exurit herbas , rumpit saxa : talis vis malo est .
creditum quondam ex equo occisum hasta et per eam subeunte vi non equitem modo , sed equum quoque absumptum .
atque huic tali monstro — saepe enim enectum concupivere reges videre — mustellarum virus exitio est : adeo naturae nihil placuit esse sine pare .
inferciunt has cavernis facile cognitis soli tabe .
necant illae simul odore moriunturque {moriunturque} , et naturae pugna conficitur .
Sed in Italia quoque creditur luporum visus esse noxius vocemque {vocemque} homini , quem priores contemplentur , adimere ad praesens .
inertes hos parvosque {parvosque} Africa et Aegyptus gignunt , asperos trucesque {trucesque} frigidior plaga .
homines in lupos verti rursusque {rursusque} restitui sibi falsum esse confidenter existimare debemus aut credere omnia quae fabulosa tot saeculis conperimus .
unde tamen ista vulgo infixa sit fama in tantum , ut in maledictis versipelles habeat , indicabitur .
Euanthes , inter auctores Graeciae non spretus , scribit Arcadas tradere ex gente Anthi cuiusdam sorte familiae lectum ad stagnum quoddam regionis eius duci vestituque {vestituque} in quercu suspenso tranare atque abire in deserta transfigurarique {transfigurarique} in lupum et cum ceteris eiusdem generis congregari per annos VIIII. quo in tempore si homine se abstinuerit , reverti ad idem stagnum et , cum tranaverit , effigiem recipere , ad pristinum liabitum addito novem annorum senio .
id quoque adicit , eandem recipere vestem .
mirum est quo procedat Graeca credulitas ! nullum tam inpudens mendacium est , ut teste careat .
item Apollas , qui Olympionicas scripsit , narrat Demaenetum Parrhasium in sacrificio , quod Arcades lovi Lycaeo humana etiamtum hostia faciebant , immolati pueri exta degustasse et inlupum se convertisse , eundem X anno restitutum athleticae se exercuisse in pugilatu victoremque {victoremque} Olympia reversum .
quin et caudae huius animalis creditur vulgo inesse amatorium virus exiguo in villo eumque {eumque} , cum capiatur , abici nec idem pollere nisi viventi dereptum .
dies , quibus coeat , toto anno non amplius duodecim .
eundem in fame vesci terra inter auguria ; ad dexteram commeantium praeciso itinere si pleno id ore fecerit , nullum ominum praestantius .
sunt in eo genere qui cervari vocantur , qualem e Gallia in Pompei Magni harena spectatum diximus .
huic quamvis in fame mandenti , si respexerit , oblivionem cibi subrepere aiunt digressumque {digressumque} quaerere aliud .
Quod ad serpentes attinet , vulgatum est colorem eius plerasque terrae habere , in qua occultentur .
innumera esse genera .
cerastis corpore eminere cornicula saepe quadrigemina , quorum motu , reliquo corpore occulto , sollicitent ad se aves .
geminum caput amphisbaenae , hoc est et a cauda , tamquam parum esset uno ore fundi venenum .
aliis squamas esse , aliis pictures , omnibus exitiale virus .
iaculum ex arborum ramis vibrari , nec pedibus tantum pavendas serpentes , sed ut missile volare tormento .
colla aspidum intumescere , nullo ictus remedio praeterquam si confestim partes contactae amputentur .
unus huic tam pestifero animali sensus vel potius affectus est : coniugia ferme vagantur , nec nisi cum pari vita est .
itaque alterutra interempta incredibilis ultionis alteri cura : persequitur interfectorem unumque {unumque} eum in quantolibet populi agmine notitia quadam intestat , perrumpit omnes difficultates , permeat spatia nec nisi amnibus arcetur aut praeceleri fuga .
Non est fateri rerum natura largius mala an remedia genuerit .
iam primum hebetes oculos huic malo dedit , eosque {eosque} non in fionte adversos cernere , sed in temporibus — itaque excitatur saepius auditu quam visu — , deinde internecivum bellum cum ichneumone .
notum est animal hac gloria maxime , in eadem natum Aegypto .
mergit se limo saepius siccatque {siccatque} sole , mox ubi pluribus eodem modo se coriis loricavit , in dimicationem pergit .
in ea caudam attollens ictus inritos aversus excipit , donec obliquo capite speculatus invadat in fauces .
nec hoc contentus aliud baud mitius debellat animal .
Crocodilum habet Nilus , quadripes malum et terra pariter ac flumine infestum .
unum hoc animal terrestre linguae usu caret , unum superiore mobili maxilla inprimit morsum , alias terribile pectinatim stipante se dentium serie .
magnitudine excedit plerumque duodeviginti cubita .
parit ova quanta anseres , eaque {eaque} extra eum locum semper incubat praedivinatione quadam , ad quem summo auctu eo anno egressurus est Nilus .
nec aliud animal ex minore origine in maiorem crescit magnitudinem .
et unguibus autem armatus est , contra omnes ictus cute invicta .
dies in terra agit , noctes in aqua , teporis utrumque ratione .
hunc saturum cibo piscium et semper esculento ore in litore somno datum parva avis , quae trochilos ibi vocatur , rex avium in Italia , invitat ad hiandum pabuli sui gratia , os primum eius adsultim repurgans , mox dentes et intus fauces quoque ad hanc scabendi dulcedinem quam maxime hiantes , in qua voluptate somno pressum conspicatus ichneumon , per easdem fauces ut telum aliquod inmissus , erodit alvum .
Similis crocodilo , sed minor etiam ichneumone , est in Nilo natus scincos , contra venena praecipuus antidotis , item ad inflammandam virorum venerem .
Verum in crocodilo maior erat pestis quam ut uno esset eius hoste natura contenta .
itaque et delphini inmeantes Nilo , quorum dorso tamquam ad hunc usum cultellata inest pinna , abigentes eos praedam ac velut in suo tantum amne regnantes , alioqui inpares viribus ipsi , astu interimunt .
callent enim in hoc cuncta animalia sciuntque {sciuntque} non sua modo commoda , verum et hostium adversa , norunt sua tela , norunt occasiones partesque {partesque} dissidentium inbelles .
in ventre mollis est tenuisque {tenuisque} cutis crocodilo : ideo se ut territi mergunt delphini subeuntesque {subeuntesque} alvum illa secant spina .
quin et gens hominum est huic beluae adversa in ipso Nilo , a Tentyri insula , in qua habitat , appellata .
mensura eorum parva , sed praesentia animi in hoc tantum usu mira .
terribilis haec contra fugaces belua est , fugax contra sequentes .
sed adversum ire soli hi audent , quin et flumini innatant dorsoque {dorsoque} equitantium modo inpositi hiantibus resupino capite ad morsum addita in os clava , a dextra ac laeva tenentes extrema eius utrimque , ut frenis in terram agunt captivos ac voce etiam sola territos cogunt evomere recentia corpora ad sepulturam .
itaque uni ei insulae crocodili non adnant olfactu - que eius generis hominum , ut Psyllorum serpentes , fugantur .
hebetes oculos hoc animal dicitur habere in aqua , extra acerrimi visus , quattuorque {quattuorque} menses hiemis semper inedia tramittere in specu .
quidam hoc unum quamdiu vivat crescere arbitrantur ; vivit autem longo tempore .
Maior altitudine in eodem Nilo belua hippopotamius editur , ungulis binis quales hubus , dorso equi et iuba et hinnitu , rostro resimo , cauda et dentibus aprorum aduncis , sed minus noxiis , tergoris ad scuta galeasque {galeasque} inpenetrabilis , praeterquam si umore madeant .
depascitur segetes destinatione ante , ut ferunt , determinatas in diem et ex agro ferentibus vestigiis , ne quae revertenti insidiae comparentur .
Primus eum et quinque crocodilos Romae aedilitatis suae ludis M. Scaurus temporario euripo ostendit .
hippopotamius in quadam medendi parte etiam magister exstitit .
adsidua namque satietate obesus exit in litus recenti harundinum caesura speculatum atque , uhi acutissimam vidit stirpem , inprimens corpus venam quandam in crure vulnerat atque ita profluvio sanguinis morbidum alias corpus exonerat et plagam limo rursus obducit .
Simile quiddam et volucris in eadem Aegypto monstravit , quae vocatur ibis , rostri aduncitate per eam partem se perluens , qua reddi ciborum onera maxime sa - lubre est .
nec haec sola : multis animalibus reperta sunt usui futura et homini .
dictamnum herbam extrahendis sagittis cervi monstravere percussi eo telo pastuque {pastuque} herbae eius eiecto ; iidem percussi a phalangio , quod est aranei genus , aut aliquo simili cancros edendo sibi medentur .
est et ad serpentium ictus praecipua qua se lacerti , quotiens cum his conseruere pugnam , vulnerati refovent .
chelidoniam visui saluberrimam hirundines monstravere vexatis pullorum oculis illa medentes .
testudo cunilae , quam bubulam vocant , pastu vires contra serpentes refovet , mustella ruta in murium venatu cum iis dimicatione conserta .
ciconia origano , hedera apri in morbis sibi medentur et cancros vescendo maxime mari eiectos .
anguis , hiberno situ membrana corporis obducta , feniculi suco inpedimentum 5 illud exuit nitidusque {nitidusque} vernat .
exuit autem a capite primum nec celerius quam uno die et nocte , replicans , ut extra fiat membranae quod fuerit intus .
idem hiberna latebra visu obscurato maratho herbae se adfricans oculos inunguit ac refovet ; si vero squamae obtorpuere , spinis iuniperi se scabit .
draco vernam nausiam silvestris lactucae suco restinguit .
pantheras per fricatas carnes aconito barbari venantur .
occupat ilico fauces earum angor , quare pardalianches id venenum appellavere quidam ; at fera contra hoc excrementis hominis sibi medetur , et alias tam avida eorum , ut a pastoribus ex industria in aliquo vase suspensa altius , quam ut queat saltu attingere , iaculando se appetendoque {appetendoque} deficiat et postremo expiret , alioqui vivacitatis adeo lentae , ut eiectis interaneis diu pugnet .
elephans , chamaeleone concolori frondi devorato , occurrit oleastro huic veneno suo .
ursi cum mandragorae mala gustavere , formicas lambunt .
cervus herba cinare venenatis pabulis resistit .
palumbes , graculi , merulae , perdices lauri folio annuum fastidiul purgant , columbae , turtures et gallinacei herba quae vocatur helxine , anates , anseresceteraeque {anseresceteraeque} aquaticae herba siderite , grues et similes iunco palustri .
corvus occiso chamaeleone , qui etiam victori suo nocet , lauro infestum virus extinguit .
Milia praeterea , utpote cum plurimis animalibus eadem natura rerum caeli quoque observationem et ventorum , imbrium , tempestatum praesagia alia alio modo dederit , quod persequi inmensum est , aeque scilicet quam reliquam cum singulis hominum societatem .
siquidem et pericula praemonent non fibris modo extisque {extisque} , circa quod magna mortalium portio haeret , sed alia quadam significatione .
ruinis inminentibus musculi praemigrant , aranei cum telis primi cadunt .
auguria quidem artem fecere apud Romanos et sacerdotum collegium vel maxime sollemne .
est inter ea locis rigentibus et volpes , animal alioqui sollertia dirum .
amnes gelatos lacusque {lacusque} non nisi ad eius itum reditumque {reditumque} transeunt .
observatum eam aure ad glacier adposita coniectare crassitudinem gelus .
nec minus clara exitii 5 documenta sunt etiam contemnendis animalibus .
M. Varro auctor est a cuniculis suffossum in Hispania oppidum , a talpis in Thessalia , ab ranis civitatem in Gallia pulsam , ab locustis in Africa , ex Gyara Cycladum insula incolas a muribus fugatos , in Italia Amynclas a serpentibus deletas .
citra Cynamolgos Aethiopas late deserta regio est , a scorpionibus et solipugis gente sublata , et a scolopendris abactos Rhoetienses auctor est Theophrastus .
sed ad reliqua ferarum genera redeamus .
Hyaenis utramque esse naturam et alternis annis mares , alternis feminas fieri , parere sine mare vulgus credit , Aristoteles negat .
collum ut iuba incontinuitatem spinae porrigitur flectique {flectique} nisi circumactu totius corporis non quit .
multa praeterea mira traduntur , sed maxime sermonem humanum inter pastorum stabula adsimulare nomenque {nomenque} alicuius addiscere , quem evocatum foris laceret , item vomitionem hominis imitari ad sollicitandos canes quos invadat .
ab uno animali sepulcra erui inquisitione corporum .
feminam raro capi .
oculis mille esse varietates colorumque {colorumque} mutationes .
praeterea umbrae eius contactu canes obmutescere , et quibusdam magicis artibus omne animal , quod ter lustraverit , in vestigio haerere .
Huius generis coitu leaena Aethiopica parit corocottam , similiter voces imitantem hominum pecorumque {pecorumque} .
acies ei perpetua , in utraque parte oris nullis gingivis , dente continuo : ne contrario occursu hebetetur , capsarum modo includitur .
hominum sermones imitari et mantichoram in Aethiopia auctor est Iuba .
Hyaenae plurimae gignuntur in Africa , quae et asinorum silvestrium multitudinem fundit .
mares in eo genere singuli feminarum gregibus imperitant ; timent libidinis aemulos et ideo gravidas custodiunt morsuque {morsuque} natos mares caslrant .
contra gravidae latebras petunt et parere furto cupiunt gaudentque {gaudentque} copia libidinis .
Easdem partes sibi ipsi Pontici amputant fibri periculo urgente , ob hoc se peti gnari ; castoreum id vocant medici .
alias animal horrendi morsus arbores iuxta flumina ut ferro caedit , hominis parte conprehensa non ante quam fracta concrepuerint ossa morsus resolvit .
cauda piscium his , cetera species lutrae .
utrumque aquaticum , utrique mollior pluma pilus .
Ranae quoque rubetae , quarum et in terra et in umore vita , plurimis refertae medicaminibus , deponere ea adsidue ac resumere pastu dicuntur , venena tantum semper sibi reservantes .
Similis et vitulo marino victus in mari ac terra , simile fibris et ingenium .
evomit fel suum ad multa medicamenta utile , item coagulum ad comitiales morbos , ob ea se peti prudens .
Theophrastus auctor est anguis modo et stelliones senectutem exuere itaque protinus devorare praeripientes comitiali morbo remedia .
eosdem innocui ferunt in Graecia morsus , noxios esse in Sicilia .
Cervis quoque est sua malignitas , quamquam placidissimo animalium .
urgente vi canum ultro confugiunt ad hominem et in pariendo semitas minus cavent humanis vestigiis tritas quam secreta ac feris opportuna .
conceptus earum post arcturi sidus .
octonis mensibus ferunt partus , interim et geminos .
a conceptu separant se , at mares relicti rabie libidinis saeviunt , fodiunt scrobes .
tune {tune} rostra eorum nigrescunt , donec aliqui abluant imbres .
feminae autem ante partum purgantur herba quadam , quae seselis dicitur , faciliore ita utentes utero ; a partu duas , quae tamnus et seselis appellantur , pastae redeunt ad fetum : illis imbui Iactis primos volunt sucos quacumque de causa .
editos partus exercent cursu et fugam meditari docent , ad praerupta ducunt saltumque {saltumque} demonstrant .
iam mares soluti desiderio libidinis avide petunt pabula ; ubi se praepingues sensere , latebras quaerunt fatentes incommodum pondus .
et alias semper in fuga adquiescunt stantesque {stantesque} respiciunt , cum prope ventum est , rursus fugae praesidia repetentes .
hoc fit intestini dolore tam infirmi , ut ictu levi rumpatur intus .
fugiunt autem latratu canum audito secunda semper aura , ut vestigia cum ipsis abeant .
mulcentur fistula pastorali et cantu , cum erexere aures , acerrimi auditus , cum remisere , surdi .
cetero animal simplex et omnium rerum miraculo stupens in tantum , ut equo aut bucula accedente propius hominem iuxta venantem non cernant aut , si cernant , arcum ipsum sagittasque {sagittasque} mirentur .
maria trameant gregatim nantes porrecto ordine et capita inponentes praecedentium clunibus vicibu sque {sque} ad terga redeuntes .
hoc maxime notatur a Cilicia Cyprum traicientibus .
nec vident terras , sed in odorem earum natant .
cornua mares habent solique {solique} animalium omnibus annis stato veris tempore amittunt .
ideo sub ista die quam maxime invia petunt : latent amissis velut inermes , sed et hi bono suo invidentes .
dextrum cornu negant inveniri ceu medicamento aliquo praeditum , idque {idque} mirabilius fatendum est , cum et in vivariis mutentomnibus annis .
defodi ab iis putant .
accensi autem utrius libeat odore et serpentes fugantur et comitiales morbi deprehenduntur .
indicia quoque aetatis in illis gerunt , singulos annis adicientibus ramos usque ad sexennes ; ab eo tempore similia revivescunt , nec potest aetas discerni ; sed dentibus senecta declaratur : aut enim paucos aut nullos habent nec in cornibus imis ramos , alioqui ante frontem prominere solitos iunioribus .
non decidunt castratis cornua nec nascuntur , erumpunt autem renascentibus tuberibus primo aridae cuti similia , dein teneris increscunt ferulis harundineas in paniculas molli plumata lanugine .
quamdiu carent iis , noctibus procedunt ad pabula .
increscentia solis vapore durant ad arbores subinde experientes ; ubi placuit robur , in aperta prodeunt .
captique {captique} iam sunt hedera in cornibus viridante , ex attritu arborum ut in aliquo ligno teneris , dum experiuntur , innata .
sunt aliquando et candido colore , qualem fuisse traditur Q . Sertorii cervam , quam esse fatidicam Hispaniae gentibus persuaserat .
et his cum serpente pugna : vestigant cavernas nariumque {nariumque} spiritu extrahunt renitentes .
ideo singulare abigendis serpentibus odor adusto cervino cornu , contra morsus vero praecipuum remedium ex coagulo hinnulei matris in utero occisi .
vita cervis in confesso longa , post C annos aliquibus denuo captis cum torquibus aureis , quos Alexander Magnus addiderat , adopertis iam cute in magna obesitate .
febrium morbos non sentit hoc animal , quin et medetur huic timori .
quasdam modo principes feminas scimus omnibus diebus matutinis carnem eam degustare solitas et longo aevo caruisse febribus , quod ita demum existimant ratum , si vulnere uno interierit .
Est eadem specie , barba tantum et armorum villo distans , quem tragelaphon vocant , non alibi quam iuxta Phasim amnem nascens .
Cervos Africa propemodum sola non gignit , at chamaeleonem et ipsa , quamquam frequentior est Indiae .
figura et magnitude erat lacerti , nisi crura essent recta et excelsiora .
latera ventri iunguntur ut piscibus ; et spina simili modo eminet .
rostrum , ut in parvo , haut absimile suillo , cauda praelonga , in tenuitatem desinens , inplicans se viperinis orbibus , ungues adunci , motus tardior ut testudini , corpus asperum ceu crocodilo , oculi in recessu cavo , tenui discrimine , praegrandes et corpori concolores .
numquam eos operit nec pupillae motu , sed totius oculi versatione circumaspicit .
ipse celsus hianti semper ore solus animalium nec cibo nec potu alitur nec alio quam aēris alimento rictu terrifico fere , innoxius alioqui .
et coloris natura mirabilior : mutat namque eum subinde et oculis et cauda et toto corpore redditque {redditque} semper quemcumque proxime attingit praeter rubrum candidumque {candidumque} ; defuncto pallor est .
caro in capite et maxillis et ad commissuram caudae admodum exigua nec aliubi toto corpore ; sanguis in corde et circa oculos tantum ; viscera sine splene .
hibernis mensibus latet , ut lacertae .
Mutat colores et Scytharum tarandrus nec aliud ex iis quae pilo vestiuntur , nisi in Indis lycaon , cui iubata traditur cervix .
nam thoes — luporum id genus est procerius longitudine , brevitate crurum dissimile , velox saltu , venatu vivens , innocuum homini — habitum , non colorem , mutant , per hiemes hirti , aestate nudi .
tarandro magnitudo quae bovi est , caput maius cervino nec absimile , cornua ramosa , ungulae bifidae , villus magnitudine ursorum , sed , cum libuit sui coloris esse , asini similis .
tergori tanta duritia , ut thoraces ex eo faciant .
colorem omnium arborum , fruticum , florum locorumque {locorumque} reddit metuens in quibus latet , ideoque {ideoque} raro capitur .
mirum esset habitum corpori tam multiplicem dari , mirabilius est et villo .
Hystrices generat India et Africa , spinea contectas cute irenaceorum genere , sed hystrici longiores aculei et , cum intendit cutem , missiles .
ora urgentium figit canum et paulo longius iaculatur .
hibernis autem se mensibus condit , quae natura multis et ante omnia ursis .
Eorum coitus hiemis initio nec vulgari quadripedum more , sed ambobus cubantibus conplexisque {conplexisque} ; dein secessus in specus separatim , in quibus pariunt XXX die plurimum quinos .
hi sunt candida informisque {informisque} caro , paulo muribus maior , sine oculis , sine pilo ; ungues tantum prominent .
hanc lambendo paulatim figurant .
nec quicquam rarius quam parientem videre ursam .
ideo mares quadragenis diebus latent , feminae quaternis mensibus .
specus si non habuere , ramorum fruticumque {fruticumque} congerie aedificant , inpenetrabiles imbribus mollique {mollique} fronde constratos .
primis diebus bis septenis tam gravi somno premuntur , ut ne vulneribus quidem excitari queant .
tune {tune} mirum in modum veterno pinguescunt .
illi sunt adipes medicaminibus apti contraque {contraque} defluvium capilli tenaces .
ab his diebus residunt ac priorum pedum suctu vivunt .
fetus rigentes adprimendo pectori fovent non alio incubitu quam ad ova volucres .
mirum dictu , credit Theophrastus per id tempus coctas quoque ursorum carnes , si adserventur , increscere : cibi nulla tunc argumenta nec nisi umoris minimum in alvo inveniri , sanguinis exiguas circa corda tantum guttas , reliquo corpori nihil inesse .
procedunt vere , sed mares praepingues , cuius rei causa non prompta est , quippe ne somno quidem saginatis , praeter XIIII {XIIII} dies , ut diximus .
exeuntes herbam quandam arum nomine laxandis intestinis , alioqui concretis , devorant friantque {friantque} surculos dentibus praedomantes ora .
oculi eorum hebetantur , qua maxime causa favos expetunt , ut convulneratum ab apibus os levet sanguine gravedinem illam .
invalidissimum urso caput , quod leoni firmissimum .
ideo urgente vi praecipitaturi se ex aliqua rupe manibus cooperto iaciuntur ac saepe in harena colapho infracto exanimantur .
cerebro veneficium inesse Hispaniae credunt occisorumque {occisorumque} in spectaculis capita cremant testato , quoniam potum in ursinam rabiem agat .
ingrediuntur et bipedes ; arhorem aversi derepunt .
tauros ex ore cornibusque {cornibusque} eorum omnibus pedibus suspensi pondere fatigant .
nec alteri animalium in maleficio stultitia sollertior .
annalibus notatum est M. Pisone M. Messala cos .
a . d . XIIII {XIIII} kal .
Oct. Domitium Ahenobarbum aedilem curulem ursos Numidicos centum et totidem venatores Aethiopas in circo dedisse .
miror adiectum Numidicos fuisse , cum in Africa ursum non gigni constet .
Conduntur hieme et Pontici mures , dumtaxat albi , quorum palatum in gustu sagacissimum auctores quonam modo intellexerint miror .
conduntur et Alpini , quibus magnitudo melium est , sed hi pabulo ante in specus convecto , cum quidem narrant alternos marem ac feminam subrosae conplexos fascem herbae supinos , cauda mordicus adprehensa , invicem detrahi ad specum ideoque {ideoque} illo tempore detrito esse dorso .
sunt his pares et in Aegypto similiterque {similiterque} resident in dunes et binis pedibus gradiuntur prioribusque {prioribusque} ut manibus utuntur .
Praeparant hiemi et irenacei cibos ac volutati supra iacentia poma adfixa spinis , unum amplius tenentes ore , portant in cavas arbores .
iidem mutationem aquilonis in austrum condentes se in cubile praesagiunt .
ubi vero sensere venantem , contracto ore pedibusque {pedibusque} ac parte omni inferiore , qua raram et innocuam habent lanuginem , convolvuntur in formam pilae , ne quid conprehendi possit praeter aculeos .
in desperatione vero urinam in se reddunt tabificam , tergori suo spinisque {spinisque} noxiam , propter hoc se capi gnari .
quam ob rem exinanita prius urina venari ars est , et tum praecipua dos tergori , alias corrupto , fragili , putribus spinis atque deciduis , etiam si vivat subtractus fuga .
ob id non nisi in novissima spe maleficio eo perfunditur , quippe et ipsi odere suum veneficium , ita parcentes sibi terminumque {terminumque} supremum opperientes , ut ferme ante captivitas occupet .
calidae postea aquae adspersu resolvitur pila , adprehensusque {adprehensusque} pes alter e posterioribus suspendiosa fame necat .
aliter non est occidere et tergori parcere .
ipsum animal non , ut remur plerique , vitae hominum supervacuum est , si non sint illi aculei , frustra vellerum mollitia in pecude mortalibus data : hac cute expoliuntur vestes .
magnum fraus et ibi lucrum monopolio invenit , de nulla re crebrioribus senatus consultis nulloque {nulloque} non principe adito querimoniis provincialibus .
Vrinae et duobus aliis animalibus ratio mira .
leontophonon accipimus vocari parvum nec aliubi nascens quam ubi leo gignitur , quo gustato tanta illa vis et ceteris quadripedum imperitans ilico expiret .
ergo corpus eius exustum adspergunt aliis carnibus polentae modo insidiantes ferae necantque {necantque} etiam cinere : tam contraria est pestis .
haut inmerito igitur odit leo visumque {visumque} frangit et citra morsum exanimat ; ille contra urinam spargit , prudens hanc quoque leoni exitialem .
lyncum umor ita redditus , ubi gignuntur , glaciatur arescitve {arescitve} in gemmas carbunculis similes et igneo colore fulgentes , lyncurium vocatas atque ob id sucino a plerisque ita generari prodito .
novere hoc sciuntque {sciuntque} lynces et invidentes urinam terra operiunt , eoque {eoque} celerius solidatur illa .
Alia sollertia in metu melibus : sufflatae cutis distentu ictus hominum et morsus canum arcent .
Provident tempestatem et sciuri obturatisque {obturatisque} , qua spiraturus est ventus , cavernis ex alia parte aperiunt fores .
de cetero ipsis villosior cauda pro tegumento est .
ergo in hiemes aliis provisum pabulum , aliis pro cibo somnus .
Serpentium vipera sola terra dicitur condi , ceterae arborum aut saxorum cavis .
et alias vel annua fame durant , algore modo dempto .
omnia secessus tempore veneno orba dormiunt .
simili modo et cocleae , illae quidem iterum et aestatibus , adhaerentes maxime saxis aut , etiam iniuria resupinatae avolsaeque {avolsaeque} , non tamen exeuntes .
in Baliaribus vero insulis cavaticae appellatae non prorepunt e cavis terrae — neque herba vivunt — , sed uvae modo inter se cohaerent .
est et aliud genus minus vulgare adhaerente operculo eiusdem testae se operiens .
obrutae terra semper hae et circa maritimas tantum Alpes quondam effossae coepere iam erui et in Veliterno .
omnium tamen laudatissimae in Astypalaea insula .
Lacertae , inimicissimum genus cocleis , negantur semenstrem vitam excedere .
lacerti Arabiae cubitales , in Indiae vero Nyso monte XXIIII in longitudinem pedum , colore fulvi aut punicei aut caerulei .
Ex his quoque animalibus , quae nobiscum {nobiscum} degunt , multa sunt cognitu digna , fidelissimumque {fidelissimumque} ante omnia homini canis atque equus .
pugnasse adversus latrones canem pro domino accepimus confectumque {confectumque} plagis a corpore non recessisse , volucres ac feras abigentem .
ab alio in Epiro agnitum in conventu percussorem domini laniatuque {laniatuque} et latratu coactum fateri scelus .
Garamantum regem canes CC ab exilio reduxere proeliati contra resistentes .
propter bella Colophonii ilemcque {ilemcque} Castabalenses cohortes canum habuere .
hae primae dimicabant in acie numquam detrectantes ; haec erant fidissima auxilia nec stipendiorum indiga .
canes defendere Cimbris caesis domus eorum plaustris inpositas .
canis lasone Lycio interfecto cibum capere noluit inediaque {inediaque} consumptus est .
is vero , cui nomen Hyrcani reddit Duris , accenso regis Lysimachi rogo iniecit se flammae , similiterque {similiterque} Hieronis regis .
memorat et Pyrrhum , Gelonis tyranni canem , Philistus ; memoratur et Nicomedis Bithyniae regis , uxore eius Cosingi lacerata propter lasciviorem cum marito iocum .
apud nos Vulcatium nobilem , qui Cascellium ius civile docuit , asturcone e suburbano redeuntem , cum advesperavisset , canis a grassatore defendit ; item Caelium senatorem aegrum Placentiae ab armatis oppressum , nec prius ille vulneratus est quam cane interempto .
sed super omnia in nostro aevo actis p . R. testatum Appio Iunio et P. Silio cos .
, cum animadverteretur ex causa Neronis Germanici filii in Titium Sabinum et servitia eius , unius ex his canem nec in carcere abigi potuisse nec a corpore recessisse abiecti , in gradibus gemitoriis maestos edentem ululatus magna populi Romani corona , ex qua cum quidam ei cibum obiecisset , ad os defuncti tulisse .
innatavit idem , cadavere in Tiberim abiecto , sustentare conatus , effusa multitudine ad spectandam animalis fidem .
Soli dominum novere et ignotum quoque , si repente veniat , intellegunt ; soli nomina sua , soli vocem domesticam agnoscunt .
itinera quamvis longa meminere , nec ulli praeter hominem memoria maior .
impetus eorum et saevitia mitigatur ab homine considente humi .
plurima alia in iis cotidie vita invenit , sed in venatu sollertia et sagacitas praecipua est .
scrutatur vestigia atque persequitur , comitantem ad feram inquisitorem loro trahens , qua visa quam silens et occulte , set quam significans demonstratio est cauda primum , deinde rostro ! ergo etiam senecta fessos caecosque {caecosque} ac debiles sinu ferunt , ventos et odorem captantes protendentesque {protendentesque} rostra ad cubilia .
E tigribus eos Indi volunt concipi et ob id in silvis coitus tempore alligant feminas .
primo et secundo fetu nimis feroces putant gigni , tertio demum educant .
hoc idem e lupis Galli , quorum greges suum quisque ductorem e canibus et ducem habent .
ilium in venatu comitantur , illi pa - rent ; namque inter se exercent etiam magisteria .
— ( Certum est iuxta Nilum amnem currentes lambere , ne crocodilorum aviditati occasionem praebeant ) — Indiam petenti Alexandro Magno rex Albaniae dono dederat inusitatae magnitudinis unum , cuius specie delectatus iussit ursos , mox apros et deinde dammas emitti , conteinptim inmobili iacente eo , qua segnitia tanti corporis offensus imperator generosi spiritus interemi eum iussit .
nuntiavit hoc fama regi .
itaque alterum mittens addidit mandata , ne in parvis experiri vellet , sed in leone elephantove {elephantove} : duos sibi fuisse , hoc interempto praeterea nullum fore .
nec distulit Alexander leonemque {leonemque} fractum protinus vidit .
postea elephantum iussit induci , haut alio magis spectaculo laetatus .
horrentibus quippe villis per totum corpus ingenti primum latratu intonuit , mox ingruit adsultans contraque {contraque} membra exurgens hinc et illinc artifici dimicatione , qua maxime opus esset , infestans atque evitans , donec adsidua rotatum vertigine adflixit , ad casum eius tellure concussa .
Canum generi bis anno partus .
iusta ad pariendum annua aetas .
gerunt uterum sexagenis diebus .
gignunt caecos et , quo largiore aluntur lacte , eo tardiorem visum 15 accipiunt , non tamen umnquam ultra XXI diem nec ante septimum .
quidam tradunt , si unus gignatur , nono die cernere , si gemini , decumo itemque {itemque} in singulos adici totidem tarditatis ad lucem dies , et ab ea quae sit femina ex primipara genita Faunos cerni .
optimus in fetu qui novissimus cernere incipit aut quem primum fert in cubile feta .
Rabies canum sirio ardente homini pestifera , ut diximus , ita morsis letali aquae metu .
quapropter obviam itur per XXX eos dies , gallinaceo maxime fimo inmixto canum cibis aut , si praevenerit morbus , veratro .
a morsu vero unicum remedium , oraculo quodam nuper repertum , radix silvestris rosae , quae cynorrhoda appellatur .
Columella auctor est , si XL die quam sit natus castretur morsu cauda summusque {summusque} eius articulus auferatur spinae nervo exempto , nec caudam crescere nec canes rabidos fieri .
canem locutum in prodigiis , quod equidem adnotaverim , accepimus et serpentem latrasse , cum pulsus Tarquinius est regno .
Eidem Alexandro et equi magna raritas contigit .
Bucephalan eum vocarunt sive ab aspectu torvo sive ab insigni taurini capitis armo inpressi .
XIII talentis ferunt ex Philonici Pharsalii grege emptum , etiam tum puero capto eius decore .
neminem hic alium quam Alexandrum regio instratu ornatus recepit in sedem , alias passim recipiens .
idem in proeliis memoratae cuiusdam perhibetur operae , Thebarum oppugnatione vulneratus in alium transire Alexandrum non passus , multa praeterea eiusdem modi , propter quae rex defuncto ei duxit exequias urbemque {urbemque} tumulo circumdedit nomine eius .
nec Caesaris dictatoris quemquam alium recepisse dorso equus traditur , idemque {idemque} similes humanis pedes priores habuisse , hac effigie locatus ante Veneris Genetricis aedem .
fecit et Divus Augustus equo tumulum , de quo Germanici Caesaris carmen est .
Agrigenti conplurium equorum tumuli pyramides habent .
equum adamatum a Samiramide usque in coitum Iuba auctor est .
Scythici quidem equitatus equorum gloria strepunt : occiso regulo ex provocatione dimicante hostem , cum ad spoliandum venisset , ab equo eius ictibus morsuque {morsuque} confectum ; alium detracto oculorum operimento et cognito cum matre coitu petiisse praerupta atque exanimatum .
aequa ex causa in Reatino agro laceratum prorigam invenimus .
namque et cognationum intellectus his est , atque in grege prioris anni sororem libentius etiam quam matrem equa comitatur .
docilitas tanta est , ut universus Sybaritani exercitus equitatus ad symphoniae cantum saltatione quadam moveri solitus inveniatur .
iidem praesagiunt pugnam et amissos lugent dominos : lacrimas interdum desiderio fundunt .
interfecto Nicomede rege equus eius inedia vitam finivit .
PRhylarchus refert Centaretum e Galatis , in proelio occiso Antiocho , potitum equo eius conscendisse ovantem , at ilium indignatione accensum domitis frenis , ne regi posset , praecipitem in abrupta isse exanimatumque {exanimatumque} una .
Philistus a Dionysio relictum in caeno haerentem , ut se evellisset , secutum vestigia domini examine apium iubae inhaerente , eoque {eoque} ostento tyrannidem a Dionysio occupatam .
Ingenia eorum inenarrabilia .
iaculantes obsequia experiuntur difficiles conatus corpore ipso nisuque {nisuque} iuvantium ; item tela humi collecta equiti porrigunt .
nam in circo ad currus iuncti non dubie intellectum adhortationis et gloriae fatentur .
Claudi Caesaris saecularium ludorum circensibus , excusso in carceribus auriga albati Corace , occupavere primatum , optinuere opponentes , effundentes omniaque {omniaque} contra aemulos , quae debuissent peritissimo auriga insistente , facientes , cum puderet hominum artes ab equis vinci , peracto legitimo cursu ad cretam stetere .
maius augurium apud priscos plebeis circensibus excusso auriga ita , ut si staret , in Capitolium cucurrisse equos aedemque {aedemque} ter lustrasse ; maximum vero eodem pervenisse a Veis cum palma et corona , effuso Ratumenna qui ibi vicerat , unde postea nomen portae est .
Sarmatae longinquo itineri inedia pridie praeparant eos , potum exiguum inpertientes , atque ita per centena milia et quinquaginta continuo cursu euntibus insident .
Vivunt annis quidam quinquagenis , feminae minore spatio ; eaedem quinquennio finem crescendi capiunt , mares anno addito .
forma equorum , quales maxime legi oporteat , pulcherrime quidem Vergilio vate absoluta est ; sed et nos diximus in libro de iaculatione equestri condito , et tere inter omnes constare video .
diversa autem circo ratio quaeritur .
itaque cum bimi in alio subiungantur imperio , non ante quinquennes ibi certamen accipit .
Partum in eo genere undenis mensibus ferunt , duodecimo gignunt .
coitus verno aequinoctio bimo utrimque vulgaris , sed a trimatu firmior partus .
generat mas ad annos XXXIII , utpote cum a circo post vicesimum annum mittantur ad subolem .
Opunte et ad XL durasse tradunt adiutum modo in attollenda priore parte corporis .
sed ad generandum paucis animalium minor fertilitas .
qua de causa intervalla admissurae dantur , nec tarmen quindecim initus eiusdem anni valet tolerare .
equarum libido extinguitur iuba tonsa .
gignunt annis omnibus ad quadragesimum .
vixisse equum LXXV annos proditur .
in hoc genere gravida stans parit praeterque {praeterque} ceteras fetum diligit .
et sane equis amoris innasci veneficium , hippomanes appellatum , in fronte , caricae magnitudine , colore nigro , quod statim edito partu devorat feta aut partum ad ubera non admittit .
si quis praereptum habeat , olfactu in rabiem id genus agitur .
amissa parentein grege armenti reliquae fetae educant orbum .
terram attingere ore triduo proximo quam sit genitus negant posse .
quo quis acrior , in bibendo nares mergit .
Scythae per bella feminis uti malunt , quoniam urinam cursu non inpedito reddant .
Constat in Lusitania circa Olisiponem oppidum et Tagum amnem equas favonio flante obversas animalem concipere spiritum , idque {idque} partum fieri et gigni pernicissimum ita , sed triennium vitae non excedere .
in eadem Hispania Gallaica gens est et Asturica ; equini generis his sunt quos tieldones vocamus ; minore forma appellatos asturcones gignunt , quibus non vulgaris in cursu gradus , sed mollis alterno crurum explicatu glomeratio , unde equis tolutim carpere incursum traditur arte .
Equo fere qui homini morbi , praeterque {praeterque} vesicae conversio , sicut omnibus in genere veterino .
Asinum CCCC nummum emptum Q. Axio senatori auctor est M. Varro , haut scio an omnium pretio animalium victo .
opera sine dubio generi munifica , arando .
quoque , sed mularum maxime progeneratione .
patria etiam spectatur in his , Arcadicis in Achaia , in Italia Reatinis .
ipsum animal frigoris maxime inpatiens .
ideo non generatur in Ponto , nec aequinoctio verno , ut cetera pecua , admittitur , sed solstitio .
mares in remissione operis deteriores .
partus a tricensimo mense ocissimus , sed a trimatu legitimus , totidem quot equae et isdem mensibus et simili modo .
sed incontinens uterus urina genitale reddit , ni cogatur in cursum verberibus a coitu .
raro geminos parit .
paritura lucem fugit et tenebras quaerit , ne conspiciatur ab homine .
gignit tota vita , quae est ei ad tricensimum annum .
partus caritas summa , sed aquarum taedium maius : per ignes ad fetus tendunt , eaedem , si rivus minimus intersit , horrent etiam pedes omnino tinguere .
nec nisi adsuetos potant fontes quae sunt in pecuariis , atque ita ut sicco tramite ad potum eant .
nec pontes transeunt per raritatem eorum tralucentibus fluviis , mirumque {mirumque} dictu , sitiunt et si mutentur aquae ; ut bibant cogendae exorandaeve {exorandaeve} sunt .
nec nisi spatiosa in cubitu laxitas tuta ; varia namque somnio visa concipiunt ictu pedum crebro , qui nisi per inane emicuit , repulsu durioris materiae clauditatem ilico adfert .
quaestus ex iis opima praedia exuperat .
notum est in Celtiberia singulas quadringentena milia nummum enixas , mularum maxime partu .
aurium referre in iis et palpebrarum pilos aiunt ; quamvis enim unicolori reliquo corpore , totidem tamen colores , quot ibi fuere , reddi .
pullos earum epulari Maecenas instituit , multum eo tempore praelatos onagris .
post eum interiit auctoritas saporis asino .
— Moriente visu celerrime id genus deficit .
— Ex asino et equa mula gignitur mense XIII , animal viribus in labores eximium .
ad tales partus equas neque quadrimis minores neque decennibus maiores legunt arcerique {arcerique} utrumque genus ab altero narrant nisi in infantia eius generis quod ineat lacte hausto .
quapropter subreptos pullos in tenebris equarum uberi asinarumve {asinarumve} eculeos admovent .
gignitur autem mula et ex equo et asina , sed effrenis et tarditatis indomitae .
lenta omnia et e vetulis .
conceptum ex equo secutus asini coitus abortu perimit , non item asini equus .
feminas a partu optime septimo die inpleri observatum , mares fatigatos melius inplere .
quae non prius , quam dentes quos pullinos appellant iaciat , conceperit , sterilis intellegitur et quae non primo initu generare coeperit .
equo et asina genitos mares hinnulos antiqui vocabant contraque {contraque} mulos quos asini et equae generarent .
observatum ex duobus diversis generibus nata tertii generis fieri et neutri parentium esse similia eaque {eaque} ipsa , quae sunt ita nata , non gignere in omni animalium genere ; idcirco mulas non parere .
est in annalibus nostris peperisse saepe , verum prodigii loco habitum .
Theophrastus vulgo parere in Cappadocia tradit , sed esse id animal ibi sui generis .
20 mulae calcitratus inhibetur vini crebriore potu .
in plurium Graecorum est monumentis cum equa muli coitu natum quod vocaverint ginnum , id est parvum mulum .
generantur ex equa et onagris mansuefactis mulae veloces in cursu , duritia eximia pedum , verum strigoso corpore , indomito animo .
sed generator onagro et asina genitus omnes antecellit .
onagri in Phrygia et Lycaonia praecipui .
pullis eorum ceu praestantibus sapore Africa gloriatur , quos lalisiones appellat .
mulum LXXX annis vixisse Atheniensium monimentis apparet ; gavisi namque , cum templum in arce facerent , quod derelictus senecta scandentia iumenta comitatu nisuque {nisuque} exhortaretur , decretum fecere ne frumentarii negotiatores ab incerniculis eum arcerent .
Bubus Indicis camelorum altitudo traditur , cornua in latitudinem quaternorum pedum .
in nostro orbe Epiroticis laus maxima a Pyrrhi , ut ferunt , iam inde regis cura .
id consecutus est non ante quadrimatum ad partus vocando ; praegrandes itaque fuere et hodieque {hodieque} reliquiae stirpium durant .
at nunc anniculae fecunditatem poscuntur , tolerantius tamen bimae , tauri generationem quadrimi .
in - plent singuli denas eodem anno .
tradunt , si a coitu in dexteram partem abeant tauri , generatos mares esse ; si in laevam , feminas .
conceptio uno initu peragitur , quae si forte pererravit , XX post diem marem femina repetit .
pariunt mense X ; quicquid ante genitum , inutile est .
sunt auctores ipso conplente decumum mensem die parere .
gignunt raro geminos .
coitus a delphini exortu a . d . pr . non .
Ianuarias diebus XXX , aliquis et autumno , gentibus quidem quae lacte vivunt ita dispensatus , ut omni tempore anni supersit id alimentum .
tauri non saepius quam bis die ineunt .
boves animalium soli et retro ambulantes pascuntur , apud Garamantas quidem haut aliter .
vita feminis XV annis longissima , maribus XX . robur in quinquennatu .
lavatione calidae aquae traduntur pinguescere et si quis incisa cute spiritum harundine in viscera adigat .
non degeneres existimandi etiam minus laudato aspectu : plurimum lactis Alpinis , quibus minimum corporis , plurimum laboris capite , non cervice , iunctis .
Syriacis non sunt palearia , sed gibber in dorso .
Carici quoque in parte Asiae , foedi visu tubere super armos a cervicibus eminente , luxatis cornibus , excellentes in opere narrantur , cetero nigri coloris candidive {candidive} ad laborem damnantur .
tauris minora quam bubus cornua tenuioraque {tenuioraque} .
domitura boum in trimatu , postea sera , ante praematura .
optime cum domito iuvencus inbuitur .
socium enim laboris agrique {agrique} culturae habemus hoc animal , tantae apud priores curae , ut sit inter exempla damnatus a populo Romano die dicta , qui concubino procaci rure omassum edisse se negante occiderat bovem , actusque {actusque} in exilium tamquam colono suo interempto .
Tauris in aspectu generositas torva fronte , auribus saetosis , cornibus in procinctu dimicationem poscentibus .
sed tota comminatio prioribus in pedibus .
stat ira gliscente alternos replicans spargensque {spargensque} in alvum harenam et solus animalium eo stimulo ardescens .
vidimus ex imperio dimicantes et iocose demonstratos rotari , cornibus cadentes excipi iterumque {iterumque} regi , modo iacentes ex humo tolli bigarumque {bigarumque} etiam curru citato velut aurigas insistere .
Thessalorum gentis inventum est equo iuxta quadripedante cornu intorta cervice tauros necare ; primus id spectaculum dedit Romae Caesar dictator .
hinc victimae opimae et lautissima deorum placatio .
huic tantum animali omnium , quibus procerior , cauda non statim nato consummatae ut ceteris mensurae : crescit uni , donec ad vestigia ima perveniat .
quam ob rem victimarum probalio in vitulo , ut articulum suffraginis contingat ; breviore non litant .
hoc quoque notatum , vitulos ad aras umeris hominis adlatos non fere litare , sicut nec claudicante nec aliena hostia deos placari nec trahente se ab aris .
est frequens in prodigiis priscorum bovem locutum , quo nuntiato senatum sub diu haberi solitum .
Bos in Aegypto etiam numinis vice colitur ; Apin vocant .
insigne ei in dextro latere candicans macula cornibus lunae crescere incipientis , nodus sub lingua , quem cantharum appellant .
non est fas eum certos vitae excedere annos , mersumque {mersumque} in sacerdotum fonte necant quaesituri luctu alium , quem substituant , et donec invenerint maerent derasis etiam capitibus ; nec tamen umquanm diu quaeritur .
inventus deducitur Memphin a sacerdotibus C . delubra ei gemina , quae vocant thalamos , auguria populorum : alterum intrasse laetum est , in altero dira portendit .
responsa privatis dat e manu consulentium cibum capiendo .
Germanici Caesaris manum aversatus est haut multo postea extincti .
cetero secretus , cum se proripuit in coetus , inc edit submotu lictorum , gregesque {gregesque} puerorum comitantur carmen honori eius canentium ; intellegere videtur et adorari velle .
hi greges repente lymphati futura praecinunt .
femina bos ei semel anno ostenditur , suis et ipsa insignibus , quamquam aliis , semperque {semperque} eodem die et inveniri eam et extingui tradunt .
Memphi est locus in Nilo , quem a figura vocant Phialam , omnibus annis ibi auream pateram argenteamque {argenteamque} mergentes diebus quos habent natales Apis .
septem hi sunt , mirumque {mirumque} neminem per eos a crocodilis attingi , octavo post horam diei sextam redire beluae feritatem .
Magna et pecori gratia vel in placamentis deorum vel in usu vellerum .
ut boves victum hominum excolunt , ita corporum tutela pecori debetur .
generatio bimis utrimque ad novenos annos , quibusdam et ad X ; primiparis minores fetus .
coitus omnibus ab arcturi occasu , id est a . d . III idus Maias , ad aquilae occasum , id est X kal .
Augustas .
gerunt partum diebus CL ; postea concepti invalidi .
cordos vocabant antiqui post id tempus natos .
multi hibernos agnos praeferunt vernis , quoniam magis intersit ante solstitium quam ante brumam firmos esse , solumque {solumque} hoc animal utiliter bruma nasci .
arieti naturale agnas fastidire , senectam ovium consectari , et ipse melior senecta , mutilus quoque utilior .
ferocia eius cohibetur cornu iuxta aurem terebrato .
dextro teste praeligato feminas generat , laevo mares .
tonitrua solitariis ovibus abortus inferunt ; remedium congregare eas , ut coetu iuventur .
aquilonis flatu mares concipi dicunt , austri feminas , atque in eo genere arietum maxime spectantur ora , quia cuius coloris sub lingua habuere venas , eius et lanicium in fetu est variumque {variumque} , si plures fuere .
et mutatio aquarum potusque {potusque} variat .
Ovium summa genera duo , tectum et colonicum , illud mollius , hoc in pascuo delicatius , quippe non tectum rubis vexatur .
operimenta ei ex Arabicis praecipua .
lana autem laudatissima Apula et quae in Italia Graeci pecoris appellatur , alibi Italica ; tertium locum Milesiae oves optinent .
Apulae breves villo nec nisi paenulis celebres ; circa Tarentum Canusiumque {Canusiumque} summam nobilitatem habent , in Asia vero eodem genere Laudiceae .
alba Circumpadanis nulla praefertur , nec libra centenos nummos ad hoc aevi excessit ulla .
oves non ubique tondentur ; durat quibusdam in locis vellendi mos .
colorum plura genera , quippe cum desint etiam nomina iis quas nativas appellant aliquot modis : Hispania nigri velleris praecipuas habet , Pollentia iuxta Alpes cani , Asia rutili , quas Erythraeas vocant , item Baetica , Canusium fulvi , Tarentum et suae pulliginis .
sucidis omnibus medicata vis .
Histriae Liburniaeque {Liburniaeque} pilo propior quam lanae , pexis aliena vestibus et quam Salacia scutulato textu commendat in Lusitania .
similis circa Piscinas provinciae Narbonensis , similis et in Aegypto , ex qua vestis detrita usu pingitur rursusque {rursusque} aevo durat .
est et hirtae pilo crasso in tapetis antiquissima gratia iam ; certe iis usos Homerus auctor est .
aliter haec Galli pingunt , aliter Parthorum gentes .
lanae et per se coactae vestem faciunt et , si addatur acetum , etiam ferro resistunt , immo vero etiam ignibus novissimo sui purgamento .
quippe aenis polientium extracta in tomenti usum veniunt , Galliarum , ut arbitror ; invento ; certe Gallicis hodie nominibus discernitur .
nec facile dixerim qua id aetate coeperit ; antiquis enim torus e stramento erat , qualiter etiam nunc in castris .
gausapae patris mei memoria coepere , amphimallia nostra sicut villosa etiam ventralia .
nam tunica lati clavi in modum gausapae texi nunc primum incipit .
lanarum nigrae nullum colorem bibunt .
de reliquarum infectu suis locis dicemus in conchyliis maris aut herbarum natura .
Lanam in colu et fuso Tanaquilis , quae eadem Gaia Caecilia vocata est , in templo Sancus durasse prodente se auctor est M. Varro factamque {factamque} ab ea togam regiam undulatam in aede Fortunae , qua Ser. Tullius fuerat usus .
inde factum ut nubentes virgines comitaretur colus compta 5 et fusus cum stamine .
ea prima texuit rectam tunicam , quales cum toga pura tironi induuntur novaeque {novaeque} nuptae .
undulata vestis prima e lautissimis fuit ; inde sororiculata defluxit .
togas rasas Phryxianasque {Phryxianasque} Divi Augusti novissimis temporibus coepisse scribit Fenestella .
crebrae papaveratae antiquiorem habent originem iam sub Lucilio poeta in Torquato notatae .
praetextae apud Etruscos originem invenere .
trabeis usos accipio reges ; pictae vestes iam apud Homerum sunt iis , etinde triumphales natae .
acu facere id Phryges invenerunt , ideoque {ideoque} Phrygioniae appellatae sunt .
aurum intexere in eadem Asia invenit Attalus rex , unde nomen Attalicis .
colores diversos picturae intexere Babylon maxime celebravit et nomen inposuit .
plurimis vero liceis texere , quae polymita appellant , Alexandria instituit , scutulis dividere Gallia .
Metellus Scipio tricliniaria Babylonica sestertium octingentis milibus venisse iam tune {tune} ponit in Catonis criminibus , quae Neroni principi quadragiens sestertio nuper stetere .
Servi Tulli praetextae , quibus signum Fortunae ab eo dicatae coopertum erat , duravere ad Seiani exitum , mirumque {mirumque} fuit neque diffluxisse eas neque teredinum iniurias sensisse annis quingentis sexaginta .
vidimus iam et viventium vellera purpura , cocco , conchylio sesquipedalibus libris infecta , velut illa sic nasci cogente luxuria .
In ipsa ove satis generositas ostenditur brevitate crurum , ventris vestitu .
is quibus nudus esset , apicas vocabant damnabantque {damnabantque} .
Syriae cubitales ovium caudae plurimumque {plurimumque} in ea parte lanicii .
castrari agnos nisi quinquemenstres praematurum existimatur .
Est in Hispania , sed maxime Corsica , non absimile pecori genus musmonum , caprino villo quam pecoris velleri propius , quorum e genere et ovibus natos prisci umbros vocaverunt .
infirmissimum pecori caput , quam ob rem aversum a sole pasci cogendum , quoniam stultissima animalium lanata : qua timuere ingredi , unum cornu raptum sequuntur .
vita longissima anni X , in Aethiopia XIII. {XIII.} capris eodem loco XI , in reliquo orbe plurimum octoni .
utrumque genus intra quartum coitum impletur .
Caprae pariunt et quaternos , sed raro admodum ; ferunt V mensibus , ut oves .
capri pinguitudine sterilescunt .
ante trimos minus utiliter generant et in senecta nec ultra quadriennium .
incipiunt septimo mense et adhuc lactentes .
mutilum in utroque sexu utilius .
primus in die coitus non implet , sequens efficacior ac deinde .
concipiunt Novembri mense , ut Martio pariant turgescentibus virgultis , aliquando anniculae , semper bimae , nisi in trimatu inutiles .
pariunt octonis annis .
abortus frigori obnoxius .
oculos suffusos capra iunci punctu sanguine exonerat , caper rubi .
sollertiam eius animalis Mucianus visam sibi prodidit in ponte praetenui duabus obviis e diverso : cum circumactum angustiae non caperent nec reciprocationem longitude in exilitate caecam , torrente rapido minaciter subterfluente , alteram decubuisse atque ita alteram proculcatae supergressam .
mares quam maxime simos , longis auribus infractisque {infractisque} , armis quam villosissimis probant ; feminarum generositatis insigne laciniae corporibus e cervice binae dependentes .
non omnibus cornua , sed quibus sunt , in his et indicia annorum per incrementa nodorum .
mutilis lactis maior ubertas .
auribus eas spirare , non naribus , nec umquam febri carere Archelaus auctor est .
ideo fortassis anima iis quam ovibus ardentior calidioresque {calidioresque} concubitus .
tradunt et noctu non minus cernere quam interdiu : ideo , si caprinum iecur vescantur , restitui vespertinam aciem iis quos nyctalopas vocant .
in Cilicia circaque {circaque} Syrtes villo tonsili vestiuntur .
capras in occasum declini sole in pascuis negant contueri inter sese , sed aversas iacere , reliquis autem horis adversas et inter cognationes .
dependet omnium mento villus , quem aruncum vocant .
hoc si quis adprehensam ex grege unam trahat , ceterae stupentes spectant ; id evenit et cum quandam herbam aliqua ex iis momorderit .
morsus earum arbori est exitialis .
olivam lambendo quoque sterilem faciunt eaque {eaque} ex causa Minervae non immolantur .
Suilli pecoris admissura a favonio ad aequinoctium vernum , aetas octavo mense , quibusdam in locis etiam quarto , usque ad octavum annum .
partus bis anno , tempus utero quattuor mensum , numerus fecunditati ad vicenos , sed educare nequeunt tam multos .
diebus X circa brumam statim dentatos nasci Nigidius tradit .
implentur uno coitu , qui et geminatur propter facilitatem aboriendi .
remedium , ne prima subatione neque ante flaccidas aures coitus fiat .
mares non ultra trimatum generant .
feminae senectute fessae cubantes coeunt .
comesse fetus in his non est prodigium .
suis fetus sacrificio die quinto purus est , pecoris die VII , bovis XXX .
Coruncanius ruminales hostias , donec bidentes fierent , puras negavit .
suem oculo amisso putant cito extingui ; alioqui vita ad XV annos , quibusdam et vicenos .
verum efferantur , et alias obnoxium genus morbis , anginae maxime et strumae .
index suis invalidae cruor in radice saetae dorso evolsae , caput obliquum in incessu .
paenuriam lactis praepingues sentiunt et primo fetu minus sunt numerosae .
in luto volutatio generi grata .
intorta cauda ; id etiam notatum , facilius litare in dexterum quam in laevum detorta .
pinguescunt LX diebus , sed magis tridui inedia saginatione orsa .
animalium hoc maxime brutum animamque {animamque} ei pro sale datam non inlepide existimabatur .
compertum agnitam vocem suarii furto abactis , mersoque {mersoque} navigio inclinatione lateris unius remeasse .
quin et duces in urbe forum nundinarium domosque {domosque} petere discunt , et feri sapiunt vestigia palude confundere , urina fugam levare .
castrantur feminae quoque , sicuti et cameli , post bidui inediam suspensae pernis prioribus vulva recisa ; celerius ita pinguescunt .
adhibetur et ars iecori feminarum sicut anserum , inventum M. Apici , fico arida saginatis ac satie necatis repente mulsi potu dato .
neque alio ex animali numerosior materia ganeae : quinquaginta prope sapores , cum ceteris singuli .
hinc censoriarum legum paginae interdictaque {interdictaque} cenis abdomina , glandia , testiculi , vulvae , sincipita verrina , ut tamen Publili mimorum poetae cena , postquam servitutem exuerat , nulla memoretur sine abdomine , etiam vocabulo suminis ab eo inposito .
Placuere autem et feri sues .
iam Catonis censoris orationes aprunum exprobrant callum .
in tres tamen partes diviso media ponebatur , lumbus aprunus appellata .
solidum aprum Romanorum primus in epulis adposuit P. Servilius , pater eius Rulli , qui Ciceronis consulatu legem agrariam promulgavit : tam propinqua origo nunc cotidianae rei est .
et hoc annales notarunt , horum scilicet ad emendationem morum , quibus non tota quidem cena , sed in principio bini ternique {ternique} pariter manduntur apri .
Vivaria eorum ceterarumque {ceterarumque} silvestrium primus togati generis invenit Fulvius Lippinus ; in Tarquiniensi feras pascere instituit , nec diu imitatores defuere L. Lucullus et Q. Hortensius .
Sues ferae semel anno gignunt .
maribus in coitu plurima asperitas .
tune {tune} inter se dimicant indurantes attritu arborum costas lutoque {lutoque} se tergorantes .
feminae in partu asperiores , et fere similiter in omni genere bestiarum .
apris maribus non nisi anniculis generatio .
in India cubi - tales dentium flexus ; gemini ita ex rostro , totidem a fronte , ceu vituli cornua , exeunt .
pilus aereo similis agrestibus , ceteris niger .
at in Arabia suillum genus non vivit .
In nullo genere aeque facilis mixtura cum fero , qualiter natos antiqui hybridas vocabant ceu semiferos , ad homines quoque , ut C. Antonium Ciceronis in consulate collegam , appellatione tralata .
non in suibus autem tantum , sed in omnibus quoque animalibus , cuiuscumque generis ullum est placidum , eiusdem invenitur et ferum , utpote cum hominum etiam silvestrium tot genera praedicta sint .
caprae tamen in plurimas similitudines transfigurantur .
sunt caprae , sunt rupicaprae , sunt ibices pernicitatis mirandae , quamquam onerato capite vastis cornibus gladiorum ceu vaginis .
in haec se librat , ut tormento aliquo rotatus , in petras potissimum , e monte aliquo in alium transilire quaerens , atque recussu pernicius quo libuit exultat .
sunt et oryges , soli quibusdam dicti contrario pilo vestiri et ad caput verso .
sunt et dammae et pygargi et strepsicerotes multaque {multaque} alia haut dissimilia .
sed illa Alpes , haec transmarini situs mittunt .
Simiarum quoque genera plura .
hominis figurae proxima caudis inter se distinguntur .
mira sollertia visco inungui laqueisque {laqueisque} calciari imitatione venantium tradunt , Mucianus et latrunculis lusisse , fictas cera nuces visu distinguere ; lunam cavam triste esse quibus in eo genere cauda sit , novam exultatione adorari .
nam defectum siderum et ceterae pavent quadripedes .
simiarum generi praecipua erga fetum adfectio .
gestant catulos quae mansuefactae intra domos peperere , omnibus demonstrant tractarique {tractarique} gaudent , gratulationem intellegentibus similes , itaque 5 magna ex parte conplectendo necant .
efferatior cynocephalis natura sicut satyris .
callitriches toto paene aspectu differunt ; barba est in facie , cauda late fusa primori parte .
hoc animal negatur vivere in alio quam Aethiopiae quo gignitur caelo .
Et leporum plura sunt genera .
in Alpibus candidi , quibus hibernis mensibus pro cibatu nivem credunt esse ; certe liquescente ea rutilescunt annis omnibus , et est alioqui animal intolerandi rigoris alumnum .
leporum generis sunt et quos Hispania cuniculos appellat , fecunditatis innumerae famemque {famemque} Baliarum insulis populatis messibus adferen tis .
— ( Fetus ventri exectos vel uberibus ablatos , non repurgatis interaneis , gratissimo in cibatu habent ; laurices vocant ) — certum est Baliaricos adversus proventum eorum auxilium militare a Divo Augusto petisse .
magna propter venatum eum viverris gratia est ; iniciunt eas in specus , qui sunt multifores in terra — unde et nomen animali — , atque ita eiectos superne capiunt .
Archelaus auctor est , quot sint corporis cavernae ad excrementa lepori , totidem annos esse aetatis ; varius certe numerus reperitur .
idem utramque vim singulis inesse ac sine mare aeque gignere .
benigna circa hoc natura innocua et esculenta animalia fecunda generavit .
lepus , omnium praedae nascens , solus praeter dasypodem superfetat , aliud educans , aliud in utero pilis vestitum , aliud inplume , aliud inchoatum gerens pariter .
nec non et vestes leporino pilo facere temptatum est , tactu non perinde molli ut in cute , propter brevitatem pili dilabidas .
hi mansuescunt raro , cum feri dici iure non possint ; complura namque sunt nec placida nec fera , sed mediae inter utrumque naturae , ut in volucribus hirundines , apes , in mari delphini .
Quo in genere multi et hos incolas domuum posuere mures , haut spernendum in ostentis etiam publicis animal .
adrosis Lanuvi clipeis argenteis Marsicum portendere bellum , Carboni imperatori apud Clusium fasceis , quibus in calciatu utebatur , exitium .
plura eorum genera in Cyrenaica regione , alii lata fronte , alii acuta , alii irenaceorum genere pungentibus pilis .
Theophrastus auctor est , in Gyara insula , cum incolas fugaverint , ferrum quoque rosisse eos , id quod natura quadam et ad Chalybas facere in ferrariis officinis .
aurariis quidem in metallis ob hoc alvos eorum excidi semperque {semperque} furtum id deprehendi ; tantam esse dulcedinem furandi .
venisse murem CC denariis Casilinum obsidente Hannibale eumque {eumque} qui vendiderat fame interisse , emptorem vixisse annales tradunt .
cum candidi provenere , laetum faciunt ostentum .
nam sauricum occentu dirimi auspicia annales refertos habemus .
saurices et ipsos hieme condi auctor est Nigidius , sicut glires , quos censoriae leges princepsque {princepsque} M. Scaurus in consulatu non alio modo cenis ademere quam conchylia aut ex alio orbe convectas aves .
semiferum et ipsum animal , cui vivaria in doliis idem qui apris instituit .
qua in re notatum , non congregare se nisi populares eiusdem silvae et , si misceantur alienigenae amne vel monte discreti , interire dimicando .
genitores suos fessos senecta alunt insigni pietate .
senium finitur hiberna quiete — conditi enim et hi cubant — , rursus aestate iuvenescunt .
similis et nitelis quies est hieme .
Mirum rerum naturam non solum alia aliis dedisse terris animalia , sed in eodem quoque situ quaedam aliquis locis negasse .
in Mesia silva Italiae non nisi in parte reperiuntur hi glires .
in Lycia dorcades non transeunt montes Sexis vicinos , onagri limitem qui Cappadociam a Cilicia dividit .
in Hellesponto in alienos fines non commeant cervi , et circa Arginusam Elaphum montem non excedunt , auribus etiam in monte fissis .
in Poroselene insula viam mustelae non transeunt .
item Boeotiae Lebadeae inlatae solum ipsum fugiunt , quae iuxta in Orchomeno tota arva subruunt , talpae .
quarum e pellibus cubicularia vidimus stragula : adeo ne religio quidem a portentis submovet delicias .
in Ithaca lepores inlati moriuntur extremis quidem in litoribus , in Ebuso cuniculi , scatentibus iuxta Hispania Baliaribusque {Baliaribusque} .
Cyrenis mutae fuere ranae ; inlatis e continente vocalibus durat genus earum .
mutae sunt etiamnum in Seripho insula ; eaedem alio tralatae canunt , quod accidere et in lacu Thessaliae Sicandro tradunt .
in Italia muribus araneis venenatus est morsus ; eosdem ulterior Appennino regio non habet .
iidem ubicumque sunt , orbitam si transiere , moriuntur .
in Olympo Macedoniae monte non sunt lupi nec in Creta insula ; ibi quidem nec vulpes ursive {ursive} atque omnino nullum maleficum animal praeter phalangium .
in araneis id genus dicemus suo loco .
mirabilius in eadem insula cervos praeterquam in Cydoneatarum regione non esse , item apros et attagenas , irenaceos , in Africa autem nec apros nec cervos nec capreas nec ursos .
Iam quaedam animalia indigenis innoxia advenas interemunt , sicut serpentes parvi in Myrinthe , quos terra nasci proditur .
item in Syria angues circa Euphratis maxime ripas dormientes Syros non attingunt aut , etiamsi calcati momordere , non sentiuntur malefici , aliis cuiuscumque gentis infesti , avide et cum cruciatu exanimantes , quam ob rem et Syri non necant eos .
contra in Latmo Cariae monte Aristoteles tradit a scorpionibus hospites non laedi , indi - genas interemi .
sed reliquorum quoque animalium [ et praeterea terrestrium ] dicemus genera .
